
Felis silvestris catus
Da Wikipedia, l'enciclopedia libera.
bussola Disambiguazione – "Gatto" e "Gatta" rimandano qui. Se stai cercando altri significati, vedi Gatto (disambigua) e Gatta (disambigua)
 Come leggere il tassobox
Gatto domestico
Felis silvestris catus
Felis silvestris catus
Stato di conservazione
Status none NE.svg
Specie non valutata
Classificazione scientifica
Dominio	Eukaryota
Regno	Animalia
Sottoregno	Eumetazoa
Superphylum	Deuterostomia
Phylum	Chordata
Subphylum	Vertebrata
Infraphylum	Gnathostomata
Superclasse	Tetrapoda
Classe	Mammalia
Sottoclasse	Theria
Infraclasse	Eutheria
Superordine	Laurasiatheria
Ordine	Carnivora
Sottordine	Feliformia
Famiglia	Felidae
Sottofamiglia	Felinae
Genere	Felis
Specie	F. silvestris
Sottospecie	F. s. catus
Nomenclatura trinomiale
Felis silvestris catus
Linnaeus, 1758
Nomi comuni
Gatto
Specie di gatti allo stato selvatico
Vedi "Specie di gatti selvatici"
Il gatto domestico (Felis catus Linnaeus, 1758[1] o Felis silvestris catus Linnaeus, 1758) è un mammifero carnivoro appartenente alla famiglia dei felidi.

Si contano una cinquantina di razze differenti riconosciute con certificazioni. Essenzialmente territoriale e crepuscolare, il gatto è un predatore di piccoli animali, specialmente roditori. Per comunicare utilizza vari vocalizzi (più di sedici), le fusa, le posizioni del corpo e produce dei feromoni. Può essere addestrato a obbedire a semplici comandi e può imparare da solo a manipolare svariati meccanismi, anche complessi, tra cui le maniglie delle porte o le chiusure delle gabbie.

È il felino col più vasto areale nel mondo e con la popolazione più numerosa, protagonista anche di fenomeni di inselvatichimento così ampi da determinarne l'inclusione nella lista delle cento specie invasive più dannose da parte dell'Unione Internazionale per la Conservazione della Natura.[2]

Indice  [nascondi]
1	Etimologia
2	Anatomia
2.1	Scheletro e muscoli
2.2	Sistema digestivo
2.3	Il pelo
2.4	I sensi
2.4.1	Vista
2.4.2	Udito
2.4.3	Olfatto
2.4.4	Gusto
2.4.5	Tatto
2.4.6	L'equilibrio durante le cadute: l'apparato vestibolare
3	Riproduzione
3.1	Maturità sessuale
3.2	Accoppiamento
3.3	Gravidanza e parto
3.4	L'allevamento dei gattini
3.5	Sterilizzazione e castrazione
4	Intelligenza
5	Comportamento
5.1	Comunicazione
5.1.1	Posizioni corporali
5.1.2	Miagolii
5.1.3	Ringhi
5.1.4	Fusa
5.2	Sonno
5.3	Graffi
5.4	Pulizia
5.5	Escrementi
5.6	La convivenza con l'uomo
5.7	Una compagnia benefica
6	Alimentazione
6.1	Tecniche di caccia
7	Le razze
7.1	Cura e accessori
8	Origini e storia
8.1	Evoluzione della specie
8.2	Addomesticazione del gatto
8.3	Antichità
8.4	Medioevo e rinascimento
8.5	Periodo moderno e contemporaneo
9	Specie invasiva
10	Il gatto nella cultura di massa
10.1	Nella letteratura e nella musica
10.2	Il gatto come simbolo
10.3	Gatti famosi
10.4	Gatti famosi immaginari
10.4.1	Cinema, televisione, fumetti, cartoni animati e anime
11	Galleria d'immagini
12	Note
13	Bibliografia
14	Voci correlate
15	Altri progetti
16	Collegamenti esterni
Etimologia[modifica | modifica wikitesto]
Il nome italiano gatto deriva dal latino medievale gattus (VIII sec.), latino tardo cattus (IV sec.), classico catta (Marziale, c. 75 d.C.)[3] di origine incerta, forse africana (cfr. nubiano kadīs e berbero kaddīska, "gatto";[4] arabo قط, "gatto maschio"[3] ed ebraico (chatul) חתול). Il tipo catta/cattus ha soppiantato il termine tradizionale latino fēlēs in tutta la Romània (ma non nel rumeno,[4] dove si usa pisică) e da questo deriva l'italiano gatto, lo spagnolo e portoghese gato, il francese chat. Dal termine tardolatino derivano anche le parole corrispondenti celtiche (cfr. irl. cat, gall. cath, bret. kaz), germaniche (cfr. protogermanico *kattuz, da cui antico frisone katte, norr. köttr, neer. kat, a.a.t. kazza, ted. Katze, ags. catt, ingl. cat) e slave (cfr. Antico slavo ecclesiastico котъка kotŭka, bulg. котка kotka, russo кошка koška, pol. kot, croato mačka), nonché il lituano kate e il finlandese katti[3] e il greco moderno γάτο.

Anatomia[modifica | modifica wikitesto]
La temperatura corporea del gatto oscilla fra i 38 e i 38,5 °C; la frequenza respiratoria normale è di 10/20 respiri al minuto e quella cardiaca di 110/140 battiti al minuto.

Scheletro e muscoli[modifica | modifica wikitesto]
Il suo corpo è molto agile, flessibile e massiccio, tale da consentirgli di camminare molto silenziosamente e di spiccare grandi salti; le sue unghie retrattili (più precisamente protrattili, dato che nella condizione ordinaria di riposo si trovano nascoste e sono estratte solo all'occorrenza) gli permettono di arrampicarsi e di afferrare con grande agilità. Lo scheletro è formato da 250 ossa. Le vertebre del collo sono corte e la colonna vertebrale molto mobile. La clavicola dei gatti, come per tutti i felini, è piccola e collegata allo sterno unicamente da un legamento: ciò gli conferisce una grande mobilità visto che le spalle possono muoversi indipendentemente. Le vertebre caudali prolungano la colonna; il loro numero è variabile in funzione della razza.


Artiglio
La coda ha un ruolo importante nel mantenimento dell'equilibrio. Le zampe anteriori terminano con cinque dita fornite di artigli protrattili, formati da cheratina, ma solo quattro di essi toccano il suolo, visto che il pollice resta di fianco. Esistono comunque casi di polidattilia felina in cui il gatto risulta avere sei o addirittura sette dita per zampa. Le zampe posteriori, più lunghe di quelle anteriori, terminano con quattro dita fornite anch'esse di artigli protrattili. I cuscinetti sono costituiti da membrane elastiche che gli conferiscono un'andatura silenziosa. Sotto le zampe, come nel muso e sopra gli occhi sono anche presenti le "vibrisse" che hanno la funzione di controllare l'equilibrio del felino. I muscoli dorsali sono molto flessibili e quelli delle zampe posteriori molto potenti.

Queste specifiche conferiscono all'animale una grande agilità e un'ampiezza quando salta: può saltare a un'altezza cinque volte superiore alla sua statura. Nella corsa può raggiungere i 50 km/h e percorrere 100 m in sette secondi, ma non è un corridore di lunghe distanze e si stanca molto velocemente. Contrariamente a quello che generalmente si pensa, tutti i gatti sanno nuotare molto bene e non esitano a gettarsi in acqua se costretti. Un gatto pesa in media tra i 2,5 e i 4,5 kg e misura da 46 a 51 cm senza la coda che misura dai 20 ai 25 cm. Il record di peso e grandezza è detenuto da Himmy, un gatto castrato australiano che alla sua morte nel 1986 pesava 23 kg per 96,5 cm di lunghezza totale.

Sistema digestivo[modifica | modifica wikitesto]

Organi interni
Come tutti i carnivori, l'ultimo premolare superiore e il primo molare inferiore formano i cosiddetti "ferini". Questi permettono ai gatti di strappare il cibo, grazie ai potenti muscoli fissati alle pareti laterali del suo cranio, inghiottendo senza masticare. La mandibola del gatto è fatta in modo che, pur consentendo unicamente una masticazione verticale, ha il vantaggio di permettere un effetto a forbice. L'osso ioideo è ossificato internamente: ciò permette al gatto di fare le fusa, ma non di ruggire. Contrariamente all'uomo, il gatto mastica poco e il processo di digestione comincia nello stomaco e non in bocca.

Lo stomaco del gatto è piccolo (circa 300 millilitri), ma possiede un'acidità molto elevata che è utile anche come mezzo di prevenzione delle infezioni digestive.[5] I suoi reni sono così efficienti da consentirgli di sopravvivere a una dieta basata solo su carne, senza ulteriore acqua,[6] o da permettere di idratarsi anche bevendo acqua di mare.[7]


I cambi di direzione del pelo sul muso

Sphynx
Il suo intestino piuttosto corto (circa un metro per l'intestino tenue e da 20 a 40 cm per il colon) è tipico dei cacciatori di piccole prede. Queste dimensioni spiegano perché il gatto deve mangiare frequentemente ma in piccole quantità (tra i dieci e i sedici pasti).[8] Il sistema digestivo del gatto è anche poco adatto alla varietà alimentare, che gli può causare delle diarree e dei vomiti. Infine il transito degli alimenti nel sistema digestivo dei gatti è rapido: tra le dodici e le quattordici ore.[5]

Il pelo[modifica | modifica wikitesto]

Gatto persiano

Gatto soriano dal pelo arancione

Un gatto calico o tartarugato
La colorazione differenziale della sua pelliccia dipende dall'inattivazione selettiva di cromosomi X nelle sue cellule, che portano alleli diversi per il colore del pelo. Il colore del pelo è molto vario in funzione delle razze: si va dalle razze a pelo lungo fino a razze quasi del tutto senza pelo come lo sphynx. Probabilmente in origine il pelo era di colore grigio-marrone tigrato adatto alla mimetizzazione durante la caccia.

La pelliccia del gatto è composta da peli lunghi che coprono la superficie esterna e da peli corti sotto. Questo permette un buon isolamento termico. Il manto di un gatto è composto da più colori che formano diversi motivi. Certi esemplari hanno delle grandi macchie mentre altri delle striature o delle macchie più piccole. Il colore del pelo di un gatto può avere più tinte (nero, bianco, rosso) più o meno diluiti o scuri. Il maschio per delle ragioni genetiche può assumere solo uno o due colori alla volta, salvo rare eccezioni (il maschio calico è geneticamente sterile). In principio solo le femmine possono portare tre colori (gatto calico o tartarugato).

Il gatto impiega molto tempo nella pulizia del suo pelo perché questo è molto importante per regolare la sua temperatura corporea. La sua lingua è coperta da piccole papille che la rendono molto ruvida, e gli permettono di snodare il pelo durante la sua toelettatura (salvo casi particolari, i gatti si "lavano" ogni giorno). Avendo un elevato rapporto fra superficie epidermica e peso, il rischio di dispersione termica è grande. Se il pelo fosse in disordine o sporco, le caratteristiche isolanti sarebbero meno efficaci. Inoltre in estate, il fatto di bagnare la pelliccia provoca un raffreddamento grazie all'evaporazione della saliva. I gatti perdono il pelo all'inizio della stagione estiva per effetto della muta.

I sensi[modifica | modifica wikitesto]
Predatore crepuscolare, il gatto possiede dei sensi molto sviluppati. Percepisce il mondo diversamente dagli esseri umani; è forse per questo che gli vengono associati dei poteri soprannaturali. Esistono diverse storie che raccontano come dei gatti hanno predetto dei terremoti o altre catastrofi, scappando prima del fenomeno. La spiegazione è probabilmente legata alla percezione di frequenze che non sono udibili dagli esseri umani.

Vista[modifica | modifica wikitesto]

Riducendo le pupille a due fessure, il gatto riesce a minimizzare la quantità di luce che il suo occhio riceve

Il tapetum lucidum degli occhi del gatto riflette la luce
Il gatto riesce a vedere in condizione di scarsissima luminosità grazie al tapetum lucidum. Come l'uomo, il gatto ha una visione binoculare che consente di percepire le distanze. Tuttavia di giorno la sua vista è meno efficiente, anche se il gatto coglie comunque bene i movimenti, distinguendo difficilmente i dettagli degli oggetti.

È stata per lungo tempo controversa la capacità da parte del gatto di percepire i colori, ma recenti studi hanno dimostrato la capacità cromatica dell'occhio felino. Addirittura, in alcuni casi emergerebbe un certo daltonismo, per cui diversi gatti confonderebbero il bianco col giallo, nonché il rosso col verde.[9]

Udito[modifica | modifica wikitesto]
Come molti predatori anche il gatto ha un udito molto fine, aiutato dalla capacità di orientare i padiglioni auricolari, che isolano la fonte sonora interessata dai rumori ambientali rendendo possibile l'individuazione della sorgente.

Tra i mammiferi, l'ampiezza dell'audiogramma del gatto è notevole e arriva fino ai 50.000 Hz (mentre l'orecchio umano è limitato a 20.000)[10]. La maggiore sensibilità alle alte frequenze lo favorisce nella caccia ai roditori che emettono tipiche alte frequenze.[11] La maggioranza dei gatti bianchi (più del 60%) è sordo da una o da entrambe le orecchie.

È stato dimostrato che l'allele W, all'origine del colore del pelo, è direttamente responsabile di una degenerazione dell'orecchio interno che provoca la sordità. Il gatto nasce normale, ma dopo una settimana il suo orecchio, invece di svilupparsi, subisce delle alterazioni progressive. La degenerazione si completa dopo tre settimane.

Olfatto[modifica | modifica wikitesto]

Il naso
Il gatto possiede 200 milioni di terminazioni olfattive, molte di più rispetto al cane, che ne ha da ottanta a cento milioni a seconda della specie, e all'essere umano, che ne ha cinque milioni; esse sono specializzate nell'individuazione del cibo. In effetti ha una sensibilità a vari composti azotati, consentendo all'animale di stabilire, con grande sensibilità, se il pasto è rancido e andato a male: mentre il cane azzanna il boccone che gli viene dato, il gatto lo ispeziona annusandolo. L'Organo di Jacobson è in grado di rilevare sensazioni sia olfattive sia gustative; esso ha lo specifico scopo di trasmettere gli stimoli sensitivi ai centri sessuali del cervello. L'olfatto è anche importante nella sua vita sessuale: il maschio riesce a sentire l'odore della femmina a centinaia di metri di distanza.

Gusto[modifica | modifica wikitesto]

La lingua
Ha un senso del gusto molto sviluppato grazie al quale può percepire una minima variazione nel sapore dell'acqua. Il gatto percepisce poco i sapori dolci.[12] Analogamente al cane, il gatto ha la maggior parte delle papille gustative sulla punta e sui bordi della lingua,[13] ciò gli permette di ingurgitare direttamente i bocconi. Le papille gustative del gatto hanno la forma di microscopici uncini (rivolti verso l'interno) adatti a scarnificare le ossa delle prede e alla pulizia del pelo.[14]

Tatto[modifica | modifica wikitesto]

I cuscinetti plantari
Anche il suo senso del tatto è ben sviluppato. I suoi baffi, chiamati vibrisse, gli permettono di percepire piccole variazioni nella pressione dell'aria e ostacoli. È anche grazie a essi che riesce a orientarsi nel buio più assoluto e a percepire le dimensioni dei piccoli spazi. Possiede delle vibrisse anche sotto le zampe, sotto al mento e alle sopracciglia. I cuscinetti sotto le zampe sono molto sensibili alle vibrazioni e la sua pelle è coperta di cellule tattili estremamente sensibili.

L'equilibrio durante le cadute: l'apparato vestibolare[modifica | modifica wikitesto]
Il suo sistema vestibolare è particolarmente sviluppato e gli conferisce un buon senso dell'equilibrio. Ciò spiega la sua particolare capacità di rigirarsi durante una caduta per atterrare sulle zampe. Se un gatto cade anche da pochi centimetri dal suolo ed è girato di schiena, può rigirarsi ruotando dapprima la testa in direzione del suolo, poi le zampe anteriori e infine quelle posteriori.[15] Il gatto si ritrova allora con il ventre verso terra e assume una posizione che ricorda quella degli scoiattoli volanti. Non sempre questa manovra riesce però a salvargli la vita.[16]

Riproduzione[modifica | modifica wikitesto]
Maturità sessuale[modifica | modifica wikitesto]
Il maschio comincia a sviluppare le funzioni riproduttive verso i tre mesi con l'aumento della produzione di testosterone e verso i sei mesi appaiono delle spine sul suo pene.[17] A quest'età può cominciare a riprodursi sovente e marca il territorio spruzzando dei piccoli getti di urina dall'odore molto marcato.

La femmina diventa pubere al suo primo estro, periodo chiamato comunemente "calore" o "fregola", che sopraggiunge in media tra i sette e dieci mesi.[18] A partire dal primo estro, che dura da uno a cinque giorni, la gatta è in grado di riprodursi. In seguito avrà numerosi periodi di fertilità, generalmente da primavera ad autunno. È possibile che una gatta sia nuovamente fecondata due settimane dopo il parto.[17]

Accoppiamento[modifica | modifica wikitesto]

Accoppiamento del gatto
Durante l'accoppiamento, che dura tra cinque e quindici secondi, il maschio sale sulla schiena della femmina, le morde il collo e le controlla il torace agendo con le zampe sulla groppa per migliorare il controllo della postura e di conseguenza la penetrazione. Durante il coito la femmina tende a gemere e a innervosirsi; questo perché le piccole spine presenti sul pene del maschio, orientate all'indietro, raschiano le pareti della vagina. Questa stimolazione della vagina è necessaria per attivare l'ovulazione.[19] L'annidamento degli ovuli fecondati avviene uno o due giorni dopo l'accoppiamento e i gattini nati in uno stesso parto possono essere figli di padri differenti.

Quando i gatti vivono in gruppo, avviene una sincronizzazione tra l'estro delle femmine del gruppo. Questo favorisce la sincronizzazione delle nascite e permette un allevamento in comune dei giovani. L'allevamento comunitario è importante dato che, in caso di scomparsa di una delle madri, i gattini orfani vengono allevati dalle altre femmine.

Gravidanza e parto[modifica | modifica wikitesto]
In media da due a otto gattini, di meno nelle primipare. Il numero medio di una cucciolata è di quattro gattini, due in casi rari e otto gattini in casi molto rari.

Il ventre della gatta comincia a gonfiarsi verso le quattro settimane di gestazione. Dopo circa trentacinque giorni le mammelle della femmina ingrossano e si arrossano. Dopo sette settimane comincerà a cercare un posto calmo, adatto a partorire.[20]

Circa venti minuti dopo le prime contrazioni, la gatta partorisce il suo primo gattino, poi, in generale, gli altri gattini arrivano ogni quindici minuti. I gattini vengono al mondo avvolti nella sacca amniotica. Sarà la gatta stessa ad aprirla, a recidere il cordone ombelicale e a lavare i suoi cuccioli, con dei colpi di lingua, per stimolare la prima inspirazione. Poi mangerà la placenta, che è molto nutriente. Non sono tuttavia inconsueti parti multipli che durano anche parecchie ore.

I gattini nei primi dieci giorni di vita mangiano ogni tre ore di giorno e ogni due ore di notte.

L'allevamento dei gattini[modifica | modifica wikitesto]
Il gattino nasce cieco (con gli occhi chiusi) e sordo. Pesa da 100 a 110 grammi;[18] quando apre gli occhi, intorno agli otto-dodici giorni, questi hanno un colore blu, fino al cambiamento definitivo verso i due mesi.[21] Tutti i gatti nascono con delle striature "fantasma" che spariscono lentamente con la crescita del pelo.[22]

La gatta insegna ai gattini a lavarsi e a nutrirsi. A quattro settimane porta loro la prima preda viva, poi a cinque settimane insegna i rudimenti della caccia.[22]


Due esemplari di Gatto soriano, rispettivamente di uno e cinque mesi.
L'emancipazione si produce tra le otto e le dodici settimane, ma la separazione dalla famiglia avviene a partire dall'età di circa otto settimane,[18] quando la madre scaccia i cuccioli.


Gatto adulto


Gattino di tre ore


Gatta con gattini


Gattino di sei settimane
Sterilizzazione e castrazione[modifica | modifica wikitesto]
Per impedire all'animale di riprodursi si esegue un'operazione chirurgica. Nel maschio generalmente si pratica la castrazione (rimozione chirurgica dei testicoli). Presso la femmina si effettua generalmente la sterilizzazione, che viene effettuata con l'ablazione delle ovaie, dell'utero o di entrambi (molti veterinari consigliano di togliere tutti e due gli organi perché anche senza ovaie l'utero può venire attaccato da varie malattie pericolosissime per la gatta, ma si tratta di teorie ampiamente superate: la letteratura scientifica oggi riconosce che "la rimozione delle sole ovaie presenta diversi vantaggi rispetto alla rimozione di ovaie e utero").[23]

Oltre all'arresto della riproduzione, la sterilizzazione modifica il comportamento e la psicologia dell'animale. Presso il maschio, una sterilizzazione precoce, prima della pubertà, limita il comportamento territoriale e diminuisce la tendenza a marcare con getti di urina e graffi. Nella femmina l'estro non si manifesta più. Il cambiamento ormonale può provocare un aumento del peso visto che i bisogni energetici sono diminuiti.[24]

In Italia i gatti che vivono in libertà devono essere obbligatoriamente sterilizzati a cura dell'autorità sanitaria municipale competente, come indicato all'articolo 2 comma 8 della legge 14 agosto 1991, n. 281, Legge quadro in materia di animali di affezione e prevenzione del randagismo.[25]

Intelligenza[modifica | modifica wikitesto]
Exquisite-kfind.png	Lo stesso argomento in dettaglio: Intelligenza dei gatti.
Sezione vuota
Questa sezione è ancora vuota. Aiutaci a scriverla!
Comportamento[modifica | modifica wikitesto]

Gatto europeo di tre anni
Il gatto è un animale territoriale. Il territorio del gatto ha un raggio attorno alla sua dimora di almeno cinque chilometri.[26] Il territorio viene delimitato emettendo feromoni, principalmente felinina. L'interazione con gli altri gatti viene centrata sulla relazione con il territorio. La memoria del territorio viene costruita additivamente, impara quanto viene "aggiunto" al territorio, ma non si accorge di quanto viene tolto. Ad esempio, un gatto ritornerà continuamente a controllare la tana di un topo che ha catturato, anche se sa che questa è vuota.[senza fonte]

Il gatto non è un animale unicamente solitario: a seconda dello spazio e delle risorse disponibili, i gatti possono formare delle strutture sociali che vanno dal gatto solitario in ambiente rurale, a dei larghi e densi gruppi in ambiente urbano.

Comunicazione[modifica | modifica wikitesto]
I gatti comunicano tra di loro principalmente per mezzo dei feromoni e delle posizioni corporali.[27]

Le ghiandole contenenti i feromoni si trovano in numerosi punti sul corpo: ghiandole anali, tra i cuscinetti sulle zampe, attorno alla coda, nel solco intermammario, attorno alla bocca e sulle guance. Nei primi due casi si tratta generalmente di feromoni di allarme, che stimolano l'animale a evitare la zona quando non addirittura alla fuga. I feromoni si depositano anche sulla saliva, nel materiale fecale e nell'urina. Hanno il vantaggio di durare nel tempo, anche in assenza del gatto. Possono essere deposti volontariamente per marcare il territorio, come, ad esempio, i feromoni emessi dalle ghiandole interdigitali durante le graffiature, per stabilire dei contatti sociali (tipicamente dalle ghiandole caudali) e quando il gatto si pulisce, oppure involontariamente, per stress (feromoni di allarme), attaccamento della madre ai suoi piccoli (dal solco intermammario, sono denominate anche C.A.P., Cat Appeasing Pheromone), con i feromoni sessuali (sempre dalla zona anale/caudale). Con l'eccezione dei feromoni di allarme e sessuali, in generale l'effetto chimico agisce principalmente sullo stesso gatto che li ha emessi.[27]

Sono stati evidenziati almeno cinque messaggi chimici mediati dai feromoni (F1-F5), di tre dei quali si è riconosciuto il significato:[27]

F2 è una marcatura di tipo prettamente sessuale e viene emessa dal maschio in calore.
F3 viene deposta sugli oggetti e nell'ambiente di cui fa parte il territorio del gatto. Ha una funzione tranquillizzante e inibisce lo stimolo alla marcatura urinaria. Esistono in commercio, per l'appunto, versioni sintetiche di queste secrezioni per i problemi di eccessiva marcatura urinaria dei gatti maschi negli ambienti domestici (Feliway). Tali feromoni sono anche detti "facciali", in quanto vengono emessi da ghiandole poste sul muso dell'animale, mediante sfregamento della parte laterale del viso, dalla connessura labiale fino alla zona posta al di sotto delle orecchie. In pratica, lo "strusciare la guancia" del gatto è in realtà un'azione di marcatura feromonale F3.
F4 viene secreto per l'allomarcatura, ovvero la marcatura chimica dei conspecifici o dei familiari, incluso l'uomo. Uno degli effetti del feromone F4 è la riduzione dell'aggressività nel felino stesso.
Posizioni corporali[modifica | modifica wikitesto]
Il gatto utilizza per comunicare anche una larga gamma di posizioni corporali. La posizione generale del corpo, le sue mimiche facciali o il movimento della sua coda, degli occhi e delle orecchie indicano il suo stato emozionale. Quando è spaventato o aggressivo tira indietro le orecchie e tende i baffi. La coda sollevata è in segno di saluto. Quando è spaventato e vuole incutere paura all'avversario fa una gobba e rizza il pelo per apparire più grosso.

Ondulando lentamente la coda esprimono serenità e divertimento, la coda ritta, con la sola punta piegata da un lato, è indice di benessere e di piacere. La coda agitata ritmicamente, talvolta sbattuta con una certa forza da un lato all'altro mostra invece nervosismo che può trasformarsi in aggressività. Altre volte la madre utilizza la sua coda per stimolare l'istinto di caccia della sua prole.


Gatti seduti


Gatto sottomesso


Gruppo di gatti che condividono dei resti
Miagolii[modifica | modifica wikitesto]
Il miagolio è un verso caratteristico del gatto; il verbo miagolare deriva dall'onomatopea miao, stilizzazione del verso. In genere il gatto è piuttosto discreto e miagola poco, ma alcune razze, come i siamesi, sono più loquaci di altre.

Il gatto grida sovente e fortemente quando cerca un compagno o una compagna. In questo caso i miagolii sono emessi dapprima dalle femmine, all'inizio dell'estro, poi durante tutta la durata dell'accoppiamento, sia dal maschio che dalla femmina, con numerose variazioni possibili. Più raramente il gatto emette un miagolio a scatti a bassa intensità, quando vede una preda fuori portata, come un uccello o un insetto volante. Questi miagolii sono sovente accompagnati dallo scatto delle mandibole, una sorta di "battere i denti", alle volte accompagnati da vivi movimenti della coda.

Ringhi[modifica | modifica wikitesto]
Il gatto in posizione di attacco o di difesa, è anche capace di ringhiare, soffiare e sputare per intimorire e avvisare l'avversario. Secondo alcuni ricercatori il soffio imita il comportamento del serpente.[28] Quando è aggressivo, specialmente in rapporto con altri suoi simili, il gatto può emettere un ringhio di tonalità molto bassa e profonda, che è considerato l'ultimo avviso prima dell'attacco.

Fusa[modifica | modifica wikitesto]
Exquisite-kfind.png	Lo stesso argomento in dettaglio: Fusa (feliformi).
Aiuto
Gatta che fa le fusa (info file)
MENU0:00
Una giovane gatta fa le fusa vicino al focolare
Il meccanismo dell'emissione delle fusa dei gatti non è ancora conosciuto. I felini non sembrano possedere un organo dedicato alle fusa. Una prima ipotesi suppone una contrazione molto rapida dei muscoli della laringe, che comprimerebbe e dilaterebbe la glottide facendo vibrare l'aria che passa. Un'ipotesi più antica evoca una vibrazione della vena cava, amplificata dai bronchi, dalla trachea e dalle cavità nasali. Queste vibrazioni sonore si ritrovano nella maggior parte dei felini, ma il loro meccanismo e la loro utilità non sono ancora spiegati completamente. I gatti sono gli unici felini che riescono a fare le fusa sia durante l'inspirazione che l'espirazione, senza "interrompere" il tipico suono.

Le fusa cominciano all'età di due giorni: durante l'allattamento i piccoli rassicurano in questo modo la madre che tutto va bene e questa non deve continuamente sorvegliarli. Le fusa della madre, a loro volta, rassicurano i piccoli che sono al sicuro. L'emissione delle fusa avviene anche durante la pulitura dei piccoli, ma può avvenire anche quando il gatto è malato, ferito o morente. In questi ultimi casi è probabile che le fusa servano all'animale per rassicurarsi e farsi coraggio, o per richiedere un aiuto.

Sonno[modifica | modifica wikitesto]

Gatta che sbadiglia

Gatto che dorme in pieno giorno (animazione)
Il gatto necessita tra 12 e 16 ore di sonno, ma in generale dorme di più: dalle quindici alle diciotto ore al giorno. Resta così sveglio circa dalle sei alle nove ore una parte delle quali durante la notte per cacciare. Il sonno del gatto comprende una grande proporzione di fasi di sonno paradossale durante le quali sogna: la durata quotidiana di questa fase dura da 180 a 200 minuti, mentre per l'uomo si attesta sui 100 minuti.[29] Per questa ragione il gatto viene utilizzato spesso per esperimenti nel quadro dei cicli del sonno.

Durante le fasi del sonno paradossale l'attività elettrica del cervello, degli occhi e dei muscoli è molto importante.[30] Si assiste al movimento delle vibrisse, a sussulti delle zampe o della coda, il pelo può rizzarsi e il gatto può cambiare posizione.

Il gatto effettua almeno due volte al giorno un sonno persistente, che occupa circa sei ore. Quindi la giornata di un gatto è di circa dodici ore e durante la notte dormono all'incirca sei ore. Ciò significa che dormono altre sei ore durante il giorno.

Graffi[modifica | modifica wikitesto]

Gatta che graffia un albero per marcare il territorio
La crescita degli artigli del gatto è continua e compensa l'usura naturale. Il gatto può aggiustare la lunghezza e affilare i suoi artigli strofinandoli contro delle superfici rugose. I graffi sono dei marchi visuali.[senza fonte] Questo comportamento è per comunicare agli altri gatti l'appartenenza del territorio.

Pulizia[modifica | modifica wikitesto]
Durante la pulizia ingeriscono molti peli che poi si accumulano nello stomaco, formando delle palle di pelo chiamate bezoari. Questi perturberebbero il transito intestinale e vengono dunque vomitate per evitare l'occlusione intestinale. La pulizia reciproca tra gatti è riservata a quelli che si conoscono intimamente. Si leccano per scambiarsi l'odore e per depositare sull'altro dei feromoni calmanti.[17]

Escrementi[modifica | modifica wikitesto]

Una gatta bianca, spesso vittima di sordità
I gatti in natura scelgono dei luoghi con terra molle per depositare i loro escrementi. Li coprono in seguito con della terra, grattando con le loro zampe anteriori. L'odore degli escrementi innesca il loro interramento; ciò permetteva al gatto allo stato selvatico di non far individuare il proprio odore dai predatori e di diminuire i rischi di infezioni da parassiti.[31] Questo è un atteggiamento quasi istintivo e viene inculcato dalla madre ai cuccioli molto presto.

Il gatto produce escrementi una o due volte al giorno[31] e urina fino a cinque volte al giorno,[32] senza contare le attività di marcatura urinaria del territorio. Quest'ultimo comportamento è riconoscibile perché il gatto alza la coda e rivolge la schiena verso l'oggetto che intende marcare. Anche la defecazione è utilizzata come marcatura del territorio quando gli escrementi vengono depositati ben in vista nei luoghi di passaggio dei gatti (per esempio sopra un ceppo).[31] Con l'invecchiamento dell'animale il volume dell'urina può crescere a causa di frequenti problemi benigni di ipertiroidismo.[33][34]

Le feci dei gatti possono essere veicolo di trasmissione all'uomo della Toxoplasmosi attraverso ingestione delle ovocisti sporulate.

La convivenza con l'uomo[modifica | modifica wikitesto]

Una femmina di gatto domestico di dieci mesi sulla neve

Una bambina con il suo gatto
Il gatto è un animale il cui addomesticamento è relativamente recente. Le prime tracce di addomesticamento sono state trovate in Cina e risalgono al 5300 a.C..[35]

Per questo conserva una sua naturale diffidenza e indipendenza. Nei gatti non esiste una struttura gerarchica come nei cani e dunque il suo rapporto con gli umani è diverso: l'essere umano viene considerato come una madre sostitutiva che è utile per procurare il cibo e garantisce protezione. Il gatto infatti è un animale più legato al territorio che non al branco, a differenza del cane[36] Non per questo il gatto non può provare affetto verso le persone e può anche essere protettivo. Nella maggior parte dei casi, il suo atteggiamento verso il padrone è affettuoso e dolce in particolar modo se allevato da piccolo.

Il gatto può inoltre manifestare il proprio affetto verso il padrone facendo le fusa e allungando le zampe. In tali momenti resta con gli occhi chiusi e il padrone, in una forma di imprinting, rappresenta per lui la vera madre.

Un altro modo di riconoscere l'umano come una "mamma" è quello di grattare il torace o un'altra parte del corpo del compagno umano con le zampe anteriori. Questo comportamento è detto "fare la pasta" (o "fare la panettiera"), in quanto le zampe si muovono come le braccia di un uomo quando impasta la farina, ed è un'azione tipica dei gattini sotto allattamento che in questo modo stimolano la lattazione dalle mammelle materne.[37] Non è sempre un comportamento gradito agli umani, in quanto eseguito con le unghie sfoderate, ma va considerato comunque una dimostrazione di affetto in quanto viene appunto proiettata sul padrone la figura materna. Può talvolta essere eseguito su oggetti, ad esempio vestiario, appartenenti al padrone oppure sulla base di appoggio quando riceve coccole particolarmente gradite.

Le carezze vanno effettuate con moderazione perché il pelo dei gatti è ricco di terminazioni nervose ultrasensibili alle manipolazioni. I miagolii rivolti al compagno umano sono di diversi tipi: quello lungo e lamentoso per segnalare un corteggiamento, quello breve caratteristico del saluto e infine quello prolungato per una richiesta.

Una compagnia benefica[modifica | modifica wikitesto]
Diversi studi hanno evidenziato come la compagnia di un gatto possa aiutare le persone con problemi psichici, le persone sole o stressate abbassandone la tensione. Esistono persino delle tecniche di "gattoterapia", ossia di pet therapy con i gatti.[38] Le principali razze per la pet-theraphy sono il Ragdoll, il sacro di Birmania, il Maine Coon e lo Scottish Fold, ma principalmente il Ragdoll.[39]

Alimentazione[modifica | modifica wikitesto]
Il gatto è essenzialmente carnivoro. Il suo organismo necessita della taurina, un derivato degli amminoacidi che non sintetizza autonomamente, ma che ritrova nella carne. Un gatto che non assimila una dose sufficiente di taurina svilupperà sintomi di disturbi oculari e cardiaci, un deficit immunitario e nelle femmine dei problemi riproduttivi.[40]

I gatti si nutrono anche di erba.[41][42] principalmente perché ciò li aiuta nella digestione.[43] Precisamente, l'assunzione della Nepeta cataria è tanto caratteristica da averle fatto meritare il nome comune di "erba gatta", datole in realtà dal Mattioli (herba gattaria).[44] In passato anche il Teucrium marum era ritenuto "erba da gatti".[44] Fra le erbe di possibile assunzione, c'è anche l'erba d'orzo.[45] Molte erbe, tuttavia, provocano il vomito, con il quale l'animale si libera (rumorosamente) di eventuali boli costituiti dal pelo che ingerisce involontariamente quando si lecca durante le operazioni di pettinatura.[46] Altre erbe di comune assunzione comprendono l'Arctium, la Calendula, il Carum carvi, l'Anethum graveolens, l'Echinacea, l'Euphrasia, il prezzemolo, il rosmarino e la valeriana.[47]

Il cioccolato è tossico per i gatti, poiché contiene la teobromina che non può essere metabolizzata dal loro organismo (come pure da quello dei cani).

Tecniche di caccia[modifica | modifica wikitesto]
Già nei primi mesi di vita si possono osservare dei giochi di caccia nei gattini, talvolta utilizzando la coda della madre. Anche il gatto utilizza le classiche tecniche di caccia dei felidae, basate sull'appostamento e l'agguato. Tali tecniche vengono trasmesse dalla madre nell'infanzia dell'animale (primi cinque-sei mesi di vita) tramite il gioco.[48][49]

Per uccidere la preda il gatto la morde generalmente alla nuca, rompendo così la colonna vertebrale. Le prede più cacciate sono i piccoli roditori come i topi, ma possono anche essere lucertole, piccoli uccelli, pesci e insetti. Altre volte può anche attaccare ricci, conigli e serpenti. Non esita, in caso di bisogno, a nutrirsi anche di scarti.

I gatti domestici che hanno l'opportunità di cacciare fin da giovani divorano generalmente la loro preda. In genere, prima di ucciderla, giocano con essa prima di divorarla. Alle volte la portano al padrone considerandolo un genitore adottivo poco abile nella caccia.[28]


Avvicinamento


Gatto che mangia


Gatto con un picchio catturato


Gatto con un topo in bocca


Gatto di quattro mesi mangia una rana catturata
Le razze[modifica | modifica wikitesto]
Arrows-folder-categorize.svg	Le singole voci sono elencate nella Categoria:Razze feline

Esemplare di gatto a pelo semilungo in varietà colourpoint (tipo siamese)
Vi sono diverse razze di gatti domestici; le più note sono:

il soriano (o gatto meticcio)
i gatti a pelo corto
l'Abissino
l'American Curl, variante Shorthair
l'American Shorthair
l'American Wirehair
il Blu di Russia
il Bengala, o Bengal
il Bombay
il British Shorthair
il Burmese
il Burmilla
il Certosino
il Cornish Rex
il Cymric
il Devon Rex: ricoperto da una folta pelliccia riccia
l'Europeo, noto anche come Celtic Europeo
il Gatto di Ceylon
il German Rex
il Siamese: pelo con sfumature colourpoint
il Savannah (gatto) ibrido tra servalo e un'altra razza di gatto
il Thai: pelo con sfumature colourpoint
l'Esotico: variante a pelo corto del persiano
il British Red Tabby: pelo rossiccio
i gatti senza pelo, detti anche nudi
il Kohona: totalmente privo di follicoli piliferi
lo Sphynx Canadian: totalmente nudo con gene recessivo, esistente in tre versioni di nudità tattile; Wax (pelle effetto cera calda), Rubber (pelle effetto gomma morbida) e Peach (pelle effetto pesca)
il Don Sphynx: totalmente nudo con gene dominante
il Peterbald: con pelliccia rada o nulla
i gatti a pelo semilungo (che stanno spodestando i più noti persiani, a pelo lungo, sia nelle esposizioni feline che nelle preferenze del pubblico):
il Gatto American Curl, variante Longhair
l'Angora Turco
il Balinese (siamese a pelo semilungo)
il Sacro di Birmania
il Gatto Ragdoll
il Maine Coon: sono i gatti di taglia più grossa, arrivano a pesare fino a 12 kg
il Turco Van
il Somalo abissino a pelo semilungo
il Siberiano
Il Neva Masquerade (Невская Маскарадная) [Gatto ipoallergenico di origine russa]
il Norvegese
i gatti a pelo lungo
il Persiano
Cura e accessori[modifica | modifica wikitesto]
Poche cose sono assolutamente indispensabili per un gatto che non sia libero di muoversi all'aperto: due ciotole per acqua e cibo, e una lettiera per i bisogni, da pulire ogni giorno e aerare il più possibile; l'erba gatta, che si vende anche in comodissime ciotole a cui aggiungere solo acqua, può favorire l'eliminazione di eventuale accumulo di peli che si forma nello stomaco. Esistono anche crocchette che svolgono un'azione simile all'erba gatta. È importante anche un tiragraffi, dove il gatto possa consumare le unghie. Esistono diverse tipologie: cartone ondulato, blocco di sughero e legno. In genere il tiragraffi dà anche modo al gatto di arrampicarsi e sostare. Tiragraffi alti, dotati di diverse piazzole possono essere quindi preferiti in quanto i gatti tendenzialmente amano riposare in alto, al sicuro da ogni pericolo. Tuttavia l'integrità di oggetti particolarmente fragili e delle stoffe non può essere garantita con un gatto (specie i più vivaci, che amano issarsi sulle superfici morbide usando le unghie come arpioni), è importante che ogni individuo possa limare e affilare i propri artigli in un posto sicuro. In assenza di un tiragraffi apposito infatti il gatto tende a trovarsene uno da solo e quindi rovinare porte, mobili o tappeti.

Il gatto non ha bisogno di una cuccia, poiché è perfettamente in grado di trovare un giaciglio che sia di suo gradimento: lo si può trovare a dormire ovunque, di solito negli angoli più caldi, più asciutti o più ventilati della casa, a seconda della stagione.

In generale, ogni alterazione ingiustificata dei comportamenti del gatto, animale abitudinario per eccellenza, deve far sospettare un possibile problema di salute. Tra i principali sintomi ci sono l'inattività, l'inappetenza e la tendenza a nascondersi (una misura istintiva di autoconservazione dai predatori).

Specialmente nei gatti in età avanzata possono sorgere patologie a carico dei reni, i cui sintomi sono inizialmente una tendenza a bere più del normale, alitosi e prostrazione, poi con l'aggravarsi della patologia, l'ammoniaca diviene ematica, col risultato di un forte odore della stessa che viene emesso dal pelo. Le patologie renali, quando non sono curate per tempo, sono solitamente fatali.

Per quanto riguarda la somministrazione di vermifughi per la vaccinazione, prima di vaccinare un gatto è indispensabile somministrargli, secondo le necessità, uno o più vermifughi. I parassiti diminuiscono infatti la resistenza degli animali così come la loro capacità di "rispondere" alla vaccinazione producendo anticorpi. Per proteggere i gatti, il veterinario dispone di molti vaccini. Quelli usati più comunemente sono quelli contro la panleucopenia infettiva (o gastroenterite infettiva), la coriza, la clamidiosi, la rinotracheite, la calicivirosi, la leucemia e la rabbia.

Exquisite-kfind.png	Lo stesso argomento in dettaglio: malattie infettive del gatto.
Panleucoponia infettiva o gastroenterite infettiva: chiamata anche tifo, ha provocato numerose epidemie. Si tratta di una malattia contagiosa, di natura virale, propria dei gatti. Dovuta a un Parvovirus, è caratterizzata da uno stato di intensa prostrazione, una gastroenterite e una leucopenia (caduta del numero dei globuli bianchi). La mortalità, molto elevata, è dell'80% nei soggetti di sei mesi e del 40% in quelli che hanno più di un anno. Se il virus colpisce una gatta gravida, i piccoli che nasceranno potranno manifestare turbe nell'equilibrio, causate dalla localizzazione del virus nel cervelletto del feto. Molti laboratori veterinari propongono vaccini di efficacia vicina al 100%. La prima vaccinazione comprende in linea di massima 2 iniezioni sottocutanee, a due-tre settimane d'intervallo l'una dall'altra. In seguito devono essere effettuati regolari richiami annuali.
La coriza: Comprende alcune malattie infettive, contagiose e d'origine virale (Herpesvirus, Calcivirus e Reovirus) molto frequenti nel gatto. Colpisce in particolare animali che vivono in collettività (rifugi o allevamenti).
La leucemia felina: oggi sono stati identificati due virus responsabili della malattia: il primo e il più diffuso è il FeLV ed è stato scoperto dal professor Jarret un quarto di secolo fa, in Gran Bretagna. La vaccinazione protegge, anche se in modo incompleto, il felino da questo virus; la protezione è dimostrata solo negli animali che sono stati infettati dal virus e sono dunque sieronegativi. Il secondo è il FIV, identificato recentemente negli Stati Uniti e poi in Francia. Sia il FeLV che il FIV provocano un indebolimento dei meccanismi di difesa immunitaria, e i gatti colpiti diventano sensibili alle altre infezioni. Questi virus sono responsabili di uno stato tumorale del gatto (sono oncogeni). Nessun gatto è al sicuro da questo pericolo. La vaccinazione per la leucemia necessita di un richiamo annuale. Non si è ancora trovata una cura definitiva contro questa malattia provocata dal virus FeLV, anche se sono stati ottenuti risultati incoraggianti dall'utilizzo di interferone o dall'acemannano, un principio attivo estratto dall'aloe vera.[50]
La rabbia: come il cane, anche il gatto è colpito da questa malattia, che è anche una zoonosi. Questa tipologia di vaccinazioni viene regolamentata e scadenzata per legge, per cui è obbligatorio rispettare le date indicate sui certificati. In Italia è obbligatoria per tutti i gatti che debbano essere condotti all'estero e i cui proprietari debbono richiedere il passaporto. Non è obbligatoria per i gatti che non viaggiano.
La clamidiosi: la clamidiosi felina (provocata dalla Chlamydia psittaci) è una malattia delle vie respiratorie caratterizzata da congiuntivite e secrezione nasale; è estremamente contagiosa e anche l'uomo può contrarla. Nel gatto i sintomi della malattia sono simili a quelli della coriza, ma la congiuntivite è più marcata. Nel gattino esistono forme più gravi, con disidratazione e anoressia che possono provocarne la morte. Da qualche anno il vaccino utilizzato in Francia e negli Stati Uniti è disponibile anche in Italia.
Origini e storia[modifica | modifica wikitesto]
Evoluzione della specie[modifica | modifica wikitesto]
Albero filogenetico del Felis silvestris[51]

 Felis silvestris silvestris - Gatto selvaggio europeo


 Felis silvestris cafra - Gatto selvaggio sub-sahariano


 Felis silvestris ornata - Gatto ornato


 Felis silvestris bieti - Gatto di Biet



 Felis silvestris lybica - Gatto libico


 Felis silvestris catus - Gatto domestico








Addomesticazione del gatto[modifica | modifica wikitesto]
Si chiama addomesticazione il lungo processo svolto dall'uomo, sin dall'antichità, per ottenere, da una specie selvatica, un animale domestico.

Le prime scoperte paleontologiche situavano i primi siti della domesticazione del gatto in Egitto, verso il 2000 a.C., ma la scoperta nel 2004 di resti di gatto vicino a quelli di uomini in una sepoltura a Cipro porta l'inizio di questa relazione tra i 7500 e i 7000 anni prima di Cristo.[52] Il gatto scoperto presenta una morfologia molto simile a quella del gatto selvatico africano, senza le modifiche dello scheletro dovute alla domesticazione: si tratta di un gatto addomesticato piuttosto che domestico. La coabitazione dei gatti con gli uomini è probabilmente cominciata con l'inizio dell'agricoltura: l'immagazzinamento del grano ha attirato i topi e i ratti, che a loro volta hanno attirato i gatti, loro predatori naturali. Lo studio condotto da Carlos Driscoll su 979 gatti ha permesso di definire la probabile origine del gatto domestico nella regione della Mezzaluna Fertile in Mesopotamia.[53]

Sebbene gran parte degli etologi concordi nel definire il gatto domestico discendente del gatto selvatico africano (Felis silvestris lybica), alcuni esemplari di Felis chaus, un piccolo felino africano parente stretto del gatto, sono stati ritrovati mummificati nelle tombe egiziane, presumibilmente addomesticati. Questo, oltre alla similitudine morfologica del cranio, ha portato alcuni studiosi a formulare l'ipotesi che il gatto domestico discenda dal Felis chaus e non dal Felis lybica; altri ancora sostengono che siano avvenute ibridazioni.

Il gatto domestico non è la sola specie tra le Felinae utilizzate come animale da compagnia. Anche il gatto selvatico[54] e il jaguarondi[55] sono stati addomesticati per cacciare topi e ratti.

Antichità[modifica | modifica wikitesto]
Exquisite-kfind.png	Lo stesso argomento in dettaglio: Gatti nell'antico Egitto.

Statua egizia di gatto, in bronzo
Gli egiziani dell'antichità hanno divinizzato i tratti del gatto nella dea protettrice Bastet, simbolo di fecondità e dell'amore materno. Il suo culto si situava principalmente nella città di Bubasti. Gli archeologi hanno scoperto numerose mummie di gatto che mostrano la venerazione degli egiziani per questo felino. Anche la sorella di Bastet, Sekhmet, era un felino (anche se una leonessa) e lei aveva come animale sacro il gatto.

Per molto tempo la Grecia antica conoscerà solo i mustelidi (furetti e donnole) come cacciatori di roditori. I primi esemplari gli saranno venduti dai fenici, che li avevano rubati agli egiziani. Aristofane cita addirittura la presenza di un mercato dei gatti ad Atene che veniva chiamato ailouros (che muove la coda). Poi, a partire dal secondo secolo prima di Cristo, katoikidios (domestico).


Un mosaico di Pompei
I romani avevano una passione per i gatti: dapprima erano riservati alle classi agiate, poi l'uso di possedere un gatto si propagò in tutto l'impero e in tutti gli strati della popolazione, assicurando così la propagazione dell'animale in tutta l'Europa.[56]

Medioevo e rinascimento[modifica | modifica wikitesto]
L'immagine del gatto nell'Islam è principalmente positiva, grazie all'affetto che portava loro Maometto, dopo essere stato salvato da un morso di serpente da una gatta soriana, Muezza, che poi venne adottata e amata dal Profeta.[57] Per l'affetto e l'amore che nutriva nei confronti della sua gatta, secondo la leggenda, Maometto regalò ai felini la capacità di cadere sempre su quattro zampe, nonché la presunta facoltà di poter osservare contemporaneamente il mondo terreno e la dimensione ultraterrena. Nei Paesi di cultura araba, il gatto è solitamente l'unico animale al quale è permesso di passeggiare liberamente nelle moschee.

Al contrario, il gatto fu demonizzato in Europa durante la maggior parte del Medioevo, a causa dell'adorazione di cui era stato l'oggetto in passato da parte dei pagani.[58] Nella simbologia medievale il gatto era associato alla sfortuna e al male, soprattutto quando era nero e anche all'essere sornioni e alla femminilità. Era considerato un animale del diavolo e delle streghe. Gli si attribuivano dei poteri soprannaturali, tra cui la facoltà di possedere nove (o sette per alcuni Paesi, tra cui l'Italia, in cui la religione lo considera un numero sacro) vite. Nella notte di San Giovanni, nelle piazze, venivano bruciati vivi centinaia di gatti rinchiusi in ceste assieme alle donne accusate di stregoneria. Le differenti epidemie di peste, dovute alla proliferazione dei ratti, potrebbero essere una conseguenza della diminuzione del numero dei gatti.[59]

Nel Rinascimento il gatto venne rivalorizzato, soprattutto a causa dell'azione preventiva contro i roditori, divoratori dei raccolti.

Periodo moderno e contemporaneo[modifica | modifica wikitesto]
Malgrado delle nobili eccezioni come i cistercensi o il persiano bianco di re Luigi XV di Francia, il gatto non conobbe un vero ritorno di immagine fino al Romanticismo. In questo periodo divenne l'animale romantico per eccellenza, misterioso e indipendente. Sempre nel XIX secolo, diventò il simbolo del movimento anarchico.[60] Nel XX secolo, si è mantenuta questa visione romantica, con un interesse anche scientifico verso il gatto.

Specie invasiva[modifica | modifica wikitesto]
L'introduzione e la naturalizzazione del gatto domestico in ambienti a lui estranei (specie in piccole isole) ha prodotto seri danni ecologici e anche estinzione di specie endemiche di uccelli, anfibi e altri piccoli animali.[61] È inserito nella lista delle cento specie invasive più dannose.

Il gatto nella cultura di massa[modifica | modifica wikitesto]
Voce da controllare
Questa voce o sezione sull'argomento animali è ritenuta da controllare.
Motivo: da rivedere alla luce di Wikipedia:CULTURA.
Partecipa alla discussione e/o correggi la voce. Segui i suggerimenti del progetto di riferimento.
Nella letteratura e nella musica[modifica | modifica wikitesto]
Dei gatti si sono occupati diversi celebri scrittori come Lope de Vega (che scrisse La Gattomachia, un intero poema burlesco in sette canti, per raccontare gli amori del valoroso soriano Marramachiz e della bella gatta Zapachilda), come Kipling, Eliot, Carroll (che fa colloquiare Alice nel Paese delle Meraviglie con un gatto del Cheshire) e come Perrault, che nella sua celebre fiaba al gatto fa addirittura indossare un paio di stivali.

Scrittori di fama mondiale come Edgar Allan Poe e H.P. Lovecraft si sono ispirati ai gatti dedicandogli molte opere come Il gatto nero per Poe e I gatti di Ulthar di Lovecraft.

Si ricorda qui, inoltre, Luis Sepúlveda, con Storia di una gabbianella e del gatto che le insegnò a volare, romanzo ispirato dal suo gatto Zorba (soppresso a causa di una malattia), citato anche ne Le rose di Atacama.

Lo scrittore ceco Čapek ha descritto le vicissitudini dei suoi gatti in una serie di racconti, pubblicati dapprima come articoli su quotidiani cechi degli anni venti e trenta e successivamente raggruppati nella raccolta Měl jsem psa a kočku.

Anche lo scrittore giapponese Natsume Sōseki ha scritto un libro con protagonista un gatto intitolato, appunto, Io sono un gatto, in cui narra le vicende di una famiglia borghese del Giappone di inizio Novecento viste dal punto di vista dell'animale; Jun'ichirō Tanizaki ha invece dedicato ai rapporti tra una gatta e i suoi ospiti umani il romanzo La gatta, scritto nel 1936.

Tra gli autori italiani, il filosofo Piero Martinetti ha dedicato ai suoi gatti defunti i Brevi epitaffi. I gatti sono inoltre una presenza costante nelle opere di Giorgio Celli.

I gatti siamesi Koko e Yum Yum sono i protagonisti della fortunata serie di romanzi gialli "Il gatto che..." della scrittrice statunitense Lilian Jackson Braun.

Anche svariati fumetti moderni hanno dei gatti come protagonisti: basti pensare a Felix il gatto, a Garfield, a Tom del duo Tom e Jerry, a Gambadilegno, a Birba, il gatto di Gargamella nei Puffi, all'impareggiabile Gatto Silvestro o all'ilare Isidoro.

Il gatto ha stimolato anche la fantasia di numerosi poeti: basti pensare a Charles Baudelaire che l'ha citato nei suoi Fiori del male, e a Pablo Neruda, che a questo felino ha dedicato addirittura un'ode (Ode al gatto). Hanno scritto poesie sui gatti Dario Bellezza, Luce d'Eramo e la poetessa Rosella Mancini (Gatti stellari e terrestri). Anche la poetessa polacca Wisława Szymborska ha scritto del gatto ("Il gatto nell'appartamento vuoto") come di un animale del lutto, che viene ferito profondamente dalla morte del padrone, vista dall'animale come un tradimento della fiducia e un ferimento alla sua sensibilità.

Alcune canzoni di successo hanno per tema questo animale: basti citare La gatta di Gino Paoli, Quarantaquattro gatti, Volevo un gatto nero ed El me' gatt di Ivan Della Mea, o musical come Cats. Anche Freddie Mercury dedicò l'album Mr. Bad Guy ai suoi gatti e la canzone Delilah, dell'album dei Queen Innuendo, alla sua gatta che portava questo nome.

Sempre in campo musicale è da citare il Duetto buffo di due gatti, componimento musicale per soprano erroneamente attribuito a Gioachino Rossini. Il gruppo musicale inglese The Cure intitola un loro brano The Lovecats.

Il gatto come simbolo[modifica | modifica wikitesto]
Il gatto è il simbolo araldico della famiglia nobiliare dei Fieschi, i conti di Lavagna, che lo posero a sormontare il loro blasone accompagnandolo al motto "Sedens ago" (anche sedendo sono attivo).

Particolarmente diffuso in Giappone è il Maneki Neko, una statua di porcellana raffigurante un gatto e simbolo di buona fortuna. Si ritiene che tale tradizione risalga al XVI secolo, essendo il gatto giunto in Giappone dalla Cina intorno all'anno mille, ma inizialmente era considerato un essere malvagio e diabolico. In seguito, probabilmente grazie a influenze di origine cinese, l'atteggiamento cambiò.[62] Indice della popolarità del gatto tra i giapponesi è il successo di caffetterie tematiche dette neko cafè, la cui principale attrazione è la possibilità dei clienti di osservare ed eventualmente interagire con i felini ospiti del locale.

Nel Borneo malese, precisamente nello stato del Sarawak, la capitale Kuching è la città dei gatti: infatti Kuching significa "gatto" in malese. La graziosa cittadina si caratterizza per le molte statue e per un museo dedicati ai felini. Il gatto è il simbolo della città di Kuching. In novembre, e per un mese intero, si svolge il Pesta Meow (Festival del Gatto).

In termini di superstizione, il gatto nero in alcune culture è considerato portatore di sfortuna, specialmente quando attraversa la strada, e allo stesso tempo in altre è invece reputato un portafortuna.[63]


Gatto sulle onde Scultura di Max Magnus Norman a Stoccolma


Un maneki neko giapponese


Il Gatto del Cheshire (Stregatto) Museo dei bambini di Indianapolis


Statue di gatti a Kuching


Fernando Botero Il gatto nel quartiere El Raval di Barcellona
Gatti famosi[modifica | modifica wikitesto]
Mrs. Chippy
Oscar
Socks
Kitty Purry
Dewey Readmore Books
Tardar Sauce
Gatti famosi immaginari[modifica | modifica wikitesto]
Il gatto con gli stivali, protagonista dell'omonima fiaba.
La gatta bianca, protagonista dell'omonima fiaba.
Il Gatto del Cheshire, o Stregatto, personaggio del romanzo Le avventure di Alice nel Paese delle Meraviglie di Lewis Carroll e del film Disney.
Il Gatto cieco, che, insieme alla Volpe zoppa, truffa Pinocchio nel romanzo Le avventure di Pinocchio. Storia di un burattino di Carlo Collodi; caratterizzato come molto stupido nel film Disney e in seguito "celebrato" insieme alla Volpe da una canzone di Edoardo Bennato.
Zorba, protagonista del romanzo Storia di una gabbianella e del gatto che le insegnò a volare di Luis Sepúlveda, e del film di animazione che ne è stato tratto, "La gabbianella e il gatto".
Murr, il gatto autore, personaggio creato da Ernst Theodor Amadeus Hoffmann.
Il gatto Behemot, uno dei personaggi de Il Maestro e Margherita di Michail Bulgakov.
Pluto, protagonista del racconto Il gatto nero di Edgar Allan Poe.
Gatto Fantasio, protagonista dell'omonima serie di libri per bambini di Moony Witcher.
Il vecchio gatto protagonista della fiaba "I musicanti di Brema" dei fratelli Grimm.
Solembum e Maud, i due gatti mannari del Ciclo dell'Eredità di Christopher Paolini, il primo fedele compagno dell'erborista indovina Angela, il secondo una micia anziana di Ellesméra, città sita nei monti Du Weldenvarden.
Nyan Cat, un meme Internet
Cinema, televisione, fumetti, cartoni animati e anime[modifica | modifica wikitesto]
Nei fumetti, cartoni animati, anime e "classici" della Disney appaiono molti gatti:

Tom di Tom & Jerry.
Gatto Silvestro della Warner Bros.
Top Cat, il protagonista di un cartone animato prodotto da Hanna-Barbera.
Super Snooper, il gatto investigatore, personaggio della serie animata Snooper e Blabber, prodotto da Hanna-Barbera.
Jinks, personaggio della serie animata Pixie e Dixie (Pixie and Dixie and Mr. Jinks), prodotto da Hanna-Barbera.
Gatto Bernardo, personaggio della serie animata Gatto Bernardo e Topo Didì (Punkin' Puss and Mushmouse), prodotto da Hanna-Barbera.
Autogatto, gatto coprotagonista assieme a Mototopo della serie animata Mototopo e Autogatto (Motormouse and Autocat), prodotto da Hanna-Barbera.
I gatti di Cattanooga (Cattanooga Cats), prodotto da Hanna-Barbera.
Spot, personaggio della serie animata La furia di Hong Kong (Hong Kong Phooey), prodotto da Hanna-Barbera.
Sebastiano, personaggio della serie animata Josie e le Pussycats (Josie and the Pussycats), prodotto da Hanna-Barbera.
Bonkers D. Bobcat, protagonista della serie animata Bonkers, gatto combinaguai.
Gli Aristogatti, un'allegra banda di mici protagonisti del celebre lungometraggio di animazione della Disney.
Birba, la gatta di Gargamella nei Puffi.
Pietro Gambadilegno, peggior nemico di Topolino (Mickey Mouse) nell'omonimo fumetto settimanale.
Plottigat, cugino di Gambadilegno
PJ e Carabina, figli di Gambadilegno.
Cialda, il gatto di Pippo e Max.
Oliver, il gatto protagonista del film d'animazione Disney statunitense del 1988 Oliver & Company, ambientato nella caotica New York City degli anni '80.
Menelao, uno dei protagonisti di Pippo e Menelao.
Palla di neve 1 e 2, il gatto de I Simpson e, nella medesima serie, Grattachecca, gatto coprotagonista del cartone animato "Grattachecca e Fichetto" guardato da Bart e Lisa.
Figaro, il gattino bianco e nero che compare nel film Disney Pinocchio.
Milton, uno dei personaggi Disney.
Gideon, uno degli antagonisti del film Disney Pinocchio.
Babbit e Catstello, due gatti personaggi dei Looney Tunes.
Lucifero, uno degli antagonisti del film Disney Cenerentola.
Gatti, antagonista del cartone animato Leone il cane fifone.
Gattolardo e Sgrinfia, antagonisti di Cip & Ciop agenti speciali.
Crudelio, uno degli antagonisti di Fievel Toposkovich.
Cliff, il gatto dei Loud della serie animata A casa dei Loud.
Mouser, il gatto di Artiglio, uno degli antagonisti del cartone animato Scuola di polizia.
Felix, personaggio dei fumetti e successivamente cartoni animati.
Fritz il gatto, protagonista di un fumetto underground e quindi di due film di animazione di Ralph Bakshi.
Malachia, la gatta di Paperoga.
Garfield, personaggio di fumetti (creato da Jim Davis) e di due film omonimi.
Isidoro, personaggio di fumetti e cartoni animati.
Riff Raff e la sua banda
Katnip, personaggio degli Harveytoons, nemico di Herman.
Silvestrino, figlio del Gatto Silvestro.
Furfolo, personaggio de I favolosi Tiny.
Rita, personaggio di Animaniacs.
Lo Stregatto e Oreste, personaggio del film Disney Alice nel paese delle meraviglie.
I Gatti Volanti (Swat Katz: The Radical Squadron).
Ruff, personaggio di Ruff & Reddy, prodotto da Hanna-Barbera.
Gumball, gatto protagonista del cartone Lo straordinario mondo di Gumball.
Si ed Am, gatti siamesi, antagonisti del film Disney Lilli e il vagabondo.
Stimpy, personaggio di The Ren & Stimpy Show.
Cagliostro, il gatto di Dylan Dog.
Salem Saberhagen, il gatto parlante di Sabrina nel fumetto, serie televisiva e cartone animato Sabrina, Vita da Strega.
Kit, l'esemplare di siamese che accompagna le sorelle per 3 stagioni nel telefilm americano Streghe.
Gatto Rognoso (Smelley Cat), il gatto di cui canta spesso Phoebe, personaggio della serie televisiva Friends.
Grattastinchi e Mrs Purr, rispettivamente il gatto di Hermione Granger e la gatta del custode Argus Gazza della saga di Harry Potter.
Ranuncolo, il gatto sopravvissuto di Prim nella saga Hunger Games.
Moshie, Rocky e Lawrence, gatti di Sharon, in Sorriso d'argento.
Timothy-Moth, Jeremy-Joth,Larraby-Tuth,Marilys-Miss e Sfruscio in Monster Allergy.
Gatto con gli stivali, comparso nel film Shrek 2, 3 e 4.
Gatta Morena (iatta morena), protagonista della serie ASSTRA.
Brivido Cosmico, il gatto nero di Miss Price nel film Disney "Pomi d'ottone e manici di scopa".
Gobbolino, il gatto della strega (un libro per bambini di Ursula Moray Williams, titolo originale Gobbolino the Witch's Cat).
Jonesy, il gatto del tenente Ripley, nel film Alien, che sopravvive anche ad un suo incontro diretto contro il mostro alieno, quando quest'ultimo è ancora nella fase di sviluppo.
G.G., gatto siamese protagonista del film Disney F.B.I. - Operazione gatto.
Il gatto compare in almeno 2 puntate della serie originale di Star Trek, uno di color nero quale mimetismo per un'avvenente aliena umanoide.
Spot, la gatta dell'androide Data nella serie televisiva Star Trek - The Next Generation e nel settimo film Star Trek: Generazioni.
Virgola, un gatto che appare nelle suonerie del telefonino.
Sfigatto è il gatto della coprotagonista Pam del film Ti presento i miei.
Generale, il gatto protagonista principale del film ad episodi L'occhio del gatto.
Simon's Cat, il gatto protagonista di svariati video (visualizzabili su YouTube), perennemente affamato, fa impazzire il suo padrone, Simon, combinandone di tutti i colori.
Fiocco di Neve, il gatto della famiglia Little, in Stuart Little 1-2
Caligola, il gatto del fumetto Geppo, il celebre diavolo buono
Binx, il gatto del film Disney Hocus Pocus.
Gatta Sibilla, la gatta della melevisione.
La gatta Alice, uno dei personaggi della serie televisiva animata Bob aggiustatutto.
Jess, il gatto del protagonista della serie televisiva animata Il postino Pat.
Megalo, Arro, Braccio e Daina, gatti antagonisti dell'anime Bentornato Topo Gigio.
Doraemon, protagonista di una serie di anime giapponesi.
Lucifero, personaggio di Nino, il mio amico ninja.
Hello Kitty, la celebre gattina.
Juliano (ジュリアーノ) in Italia Giuliano il gatto di Andrea (personaggio della serie animata Kiss Me Licia).
Torakiki, amico del protagonista nella serie Hello Spank e nei suoi seguiti.
Micia, amica amorosa del protagonista nella serie Hello Spank.
Meowth il gatto del Team Rocket nelle serie di Pokémon e nei rispettivi sedici film.
Principessa Ami, Mela, Balloon e Camillo della serie animata Cuccioli cerca amici - Nel regno di Pocketville.
Church e Chairman Meow dalle saghe di Shadowhunters. Il primo ha più di cento anni essendo stato salvato dal Cacciatore Jem Carstairs nel tardo Ottocento ed essendo vivo anche nel presente; il secondo è il gatto dello stregone Magnus Bane.
Scratch, un gatto mutante avversario delle Tartarughe Ninja, la cui versione giocattolo è l'action figure più rara e ricercata di tutta la linea di giocattoli storica a loro dedicata.
Gigi, accompagnatore della ragazzina Kiki la strega nel film Kiki consegne a domicilio di Hayao Miazaki.
Gli Exceed nella serie anime e manga Fairy Tail
Luna, Artemis e Diana in Sailor Moon
Secondo conflitto mondiale, il gatto dei vicini di Snoopy
Galleria d'immagini[modifica | modifica wikitesto]

Un gatto nero


Un gatto nero


La dea Sekhmet


Una serie di gatti


Una foto di un gatto bianco della razza Neva Masquerade


Un gatto persiano


Un Egyptian Mau


Un tipo di gatto di nome Devon Rex


Un gatto domestico per metà di razza certosino


La razza più comune "europea shorthair"


Lo scheletro di un gatto
Note[modifica | modifica wikitesto]
^ Felis catus
^ Lowe S., Browne M., Boudjelas S., De Poorter M., 100 of the World's Worst Invasive Alien Species IUCN/SSC Invasive Species Specialist Group (ISSG), Auckland, New Zealand, dicembre 2000 (ediz. aggiornata a novembre 2004), p. 6.
^ a b c Online Etymology Dictionary – cat, etymonline.com. URL consultato il 4 dicembre 2013.
^ a b Carlo Battisti, Giovanni Alessio, Dizionario etimologico italiano, Firenze, Barbera, 1950–57.
^ a b L'Encyclopédie du Chat Royal Canin, vol. 3 - Ed. Aniwa Publishing
^ (EN) Phoebe G. Prentiss, Hydropenia in Cat and Dog: Ability of the Cat to Meet its Water Requirements Solely from a Diet of Fish or Meat, in American Journal of Physiology, vol. 196, nº 3, 1959, pp. 625–632, PMID 13627237.
^ (EN) A. V. Wolf, Potability of Sea Water with Special Reference to the Cat, in American Journal of Physiology, vol. 196, nº 3, 1959, pp. 633–641, PMID 13627238.
^ Patrick Pageat et al., Le Traité Rustica du chat. Ed. Rustica - Cap. 3: «Le chat, anatomie, physiologie et développement»
^ L'anatomia felina: l'occhio del gatto, gattoamico.it. URL consultato il 7 dicembre 2009.
^ (FR) Cécile Callou, Julie Delfour, Andy Jennings, Catherine Marion e Géraldine Véron, Larousse des félins, a cura di Rémy Marion, Parigi, Larousse, settembre 2005, pp. «Une physiologie de chasseur», p. 126, ISBN 2-03-560453-2.
^ L'udito del gatto
^ (EN) Cats Lack a Sweet Taste Receptor -- Li et al. 136 (7): 1932S -- Journal of Nutrition
^ http://www.ilchirone.org/ALIMENTAZIONE.htm
^ Sensi e umore
^ Le Traité Rustica du chat, op. cit.
^ Science & Vie Junior, hors série numéro 67
^ a b c (FR) Joël Dehasse, Tout sur la psychologie du chat, Odile Jacob, marzo 2005, pp. «Le monde du chat», p. 416, ISBN 2-7381-1603-5.
^ a b c (FR) Peter Jackson, Adrienne Farrell Jackson, Les félins: toutes les espèces du monde, coll. «La bibliothèque du naturaliste», Delachaux et Niestlé, ottobre 1996, pp. «Chat domestique», p. 255, ISBN 2-603-01019-0.
^ (FR) Christiane Sacase, Les chats, coll. «Guide vert», Solar, febbraio 1994, pp. «Sexe et reproduction», pp. 53-64, ISBN 2-263-00073-9.
^ Eurochats, portail félin - tout sur le chat !
^ (FR) Pam Johnson-Benett, Comment penser chat, Petite bibliothèque Payot, febbraio 2006, pp. «Que faire quand votre chatte a des petits», p. 389.
^ a b (FR) Peter Jackson, Adrienne Farrell Jackson, Les félins: toutes les espèces du monde, coll. «La bibliothèque du naturaliste», Delachaux et Niestlé, ottobre 1996, pp. «Chat domestique», p. 254, ISBN 2-603-01019-0.
^ Arthur's Veterinary Reproduction and Obstetrix, ottava edizione, 2001, cap. 21
^ Le Traité Rustica du chat, op. cit. - Cap. 13: «La reproduction»
^ http://www.salute.gov.it/imgs/C_17_normativa_911_allegato.pdf
^ Colonie gatti liberi
^ a b c (PDF)http://www.veterinario.it/index.php?option=com_k2&view=item&task=download&id=10&Itemid=2%7CUSO DEI FEROMONI NELLA TERAPIA COMPORTAMENTALE DEL GATTO.pdf
^ a b Desmond Morris. Il gatto: tutti i perché - Ed. Mondadori
^ (FR) Michel Jouvet, Le Sommeil paradoxal, Société française de recherche et de médecine du sommeil, 1961. URL consultato il 20 novembre 2008 (archiviato dall'url originale il 22 novembre 2008).
^ (FR) Michel Jouvet, Données expérimentales établies sur le chat: la phase rhombencéphalique du sommeil, Société française de recherche et de médecine du sommeil, 1961. URL consultato il 20 novembre 2008 (archiviato dall'url originale il 4 settembre 2008).
^ a b c (FR) Jean-Pierre Mauriès, Comportement d'élimination fécale chez le chat, Vetopsy. URL consultato il 17 giugno 2010.
^ (FR) Vetopsy, op. cit., Comportement d'élimination urinaire chez le chat
^ (FR) Sito del veterinario Dottor Henin
^ (FR) Quand votre chat prend de l'âge, e-sante.be. URL consultato il 17 giugno 2010.
^ I gatti sono stati addomesticati in Cina, in Corriere della Sera, 17 dicembre 2013. URL consultato il 17 dicembre 2013.
^ Animali da compagnia su Italia Donna
^ Ma cosa fa il gatto quando "impasta"? - Farmina Channel
^ Pinuccia Ferrari, Gattoterapia. La guida indispensabile alle sette vite della vostra anima. Ed. Salani
^ [www.iragdoll.it/pettherapy.html Pet therapy con gatto ragdoll] .
^ Carnivoro per scelta o per necessità?|PetPassion Blog
^ (EN) Susan Little, The Cat: Clinical Medicine and Management, Elsevier Health Sciences, 2011 - ISBN 1-4377-0661-4
^ (EN) James C. Coghlan, Paleopet: The Real Reason Your Dog Or Cat Eats Grass, Booktango, 2012 - ISBN 1-4689-1248-8
^ (EN) Richard Helweg, Daniel Cavallaro, The Complete Guide to Growing and Using Sprouts, Atlantic Publishing Company, 2011 - ISBN 1-60138-340-1
^ a b AA.VV., Dizionario delle scienze naturali nel quale si tratta metodicamente dei differenti esseri della natura, considerati o in loro stessi, secondo lo stato attuale delle nostre cognizioni, o relativamente all'utilità che ne può risultare per la medicina, l'agricoltura, il commercio, e le arti, Editore V. Batelli, Firenze, 1840
^ Barbara Simonsohn, Erba d'orzo. Una bevanda salutare ed energetica dalla tradizione orientale, Editore Tecniche Nuove, 2003 - ISBN 88-481-6483-8
^ (EN) Ulrike Müller, Colleen Power, (a cura di), Persian Cats, Complete pet owner's manual, Barron's Educational Series, 2004 - ISBN 0-7641-2919-8
^ (EN) Lura Rogers, 10 Herbs for Happy, Healthy Cats, in Storey's Country Wisdom Bulletin A-261, Storey Publishing, 2001 - ISBN 1-60342-376-1
^ Conoscere il comportamento del gatto – Parte quarta - MondoEcoBlog.com
^ La caccia del gatto
^ (EN) http://www.felineleukemia.org
^ (PDF) (EN) Carlos A. Driscoll et al., The Near Eastern Origin of Cat Domestication (PDF), in Science, vol. 317, 27 luglio 2007, pp. 519-523. URL consultato il 17 giugno 2010.
^ (FR) CNRS, Un chat apprivoisé à Chypre, plus de 7000 ans avant J.-C., Sito del CNRS, 9 aprile 2004. URL consultato il 16 giugno 2010.
^ C. Driscoll, J. Clutton-Brock, A. Kitchener, S. O’Brien, Les premiers chats apprivoisés, in Pour la Science, nº 384, ottobre 2009, pp. 64-70.
^ (FR) Cécile Callou, Julie Delfour, Andy Jennings, Catherine Marion e Géraldine Véron, Larousse des félins, a cura di Rémy Marion, Parigi, Larousse, settembre 2005, pp. «Chat sauvage Felis silvestris», p. 93, ISBN [[Special:BookSources/2-03-560453-2 e ISBN 978-2-03-560453-8 (OCLC 179897108)|2-03-560453-2 e ISBN 978-2-03-560453-8 ([[OCLC]] [http://www.worldcat.org/title/larousse-des-felins/oclc/179897108 179897108])]]ISBN non valido (aiuto).
^ (FR) Peter Jackson, Adrienne Farrell Jackson, Les félins: toutes les espèces du monde, coll. «La bibliothèque du naturaliste», Delachaux et Niestlé, ottobre 1996, pp. «Jaguarondi», p. 229, ISBN 2-603-01019-0.
^ (FR) Christiane Sacase, Les chats, coll. «Guide vert», Solar, febbraio 1994, ISBN 2-263-00073-9.
^ (FR) Bruce Fogle, Les chats, coll. «Le spécialiste», Gründ, agosto 2007, p. 47, ISBN 978-2-7000-1637-6.
^ Ada Pavan Russo, Il Gatto: magia e mistero di un disegno divino
^ Peter e Adrienne Jackson, op. cit., p. 252
^ I gatti neri utilizzati come simbolo della Confederazione nazionale del lavoro francese
^ Marco di Domenico (2008), Clandestini: animali e piante senza permesso di soggiorno, Bollati Boringhieri, Torino. ISBN 978-88-339-1945-4
^ MANEKI-NEKO Il Gatto che porta fortuna
^ Hy Ruchlis, Non è vero... ma ci credo! Superstizioni popolari e verità scientifiche, Edizioni Dedalo, 1999 - ISBN 88-220-6197-7
Bibliografia[modifica | modifica wikitesto]
Birgit Adam (et. al.), 1000 gatti, Giunti-Demetra, 2009.
Elio Zappone (a cura di), Grande Enciclopedia del Gatto, De Agostini, 1995.
Paul Leyhausen, Il comportamento dei gatti, Adelphi, 1994.
Voci correlate[modifica | modifica wikitesto]
Associazione nazionale felina italiana (ANFI)
Festa del gatto
Gattaiola (porta)
Gatto a pelo semilungo
Gatto polidattile
Gatto soriano
Intelligenza dei gatti
Malattie infettive del gatto
Riflesso verticale
Malattia da graffio di gatto
Altri progetti[modifica | modifica wikitesto]
Collabora a Wikiquote Wikiquote contiene citazioni sul gatto
Collabora a Wikizionario Wikizionario contiene il lemma di dizionario «gatto»
Collabora a Wikimedia Commons Wikimedia Commons contiene immagini o altri file sulla specie Felis silvestris catus
Collabora a Wikispecies Wikispecies contiene informazioni sulla specie Felis silvestris catus
Collabora a Wikinotizie Wikinotizie contiene l'articolo Sequenziato per la prima volta il genoma di un gatto domestico, 1º novembre 2007
Collegamenti esterni[modifica | modifica wikitesto]
Felis silvestris catus, in Thesaurus del Nuovo soggettario, BNCF, marzo 2013.
Il Gatto, su Open Directory Project, Netscape Communications. (Segnala su DMoz un collegamento pertinente all'argomento "Il Gatto")


[mostra]
V · D · M
Specie di Felidi
Controllo di autorità	GND: (DE) 4030046-8
Animali Portale Animali
Biologia Portale Biologia
Gatti Portale Gatti
Mammiferi Portale Mammiferi
Categorie: GattiFelidiSpecie di interesse veterinario| [altre]
Menu di navigazione
Accesso non effettuatodiscussionicontributiRegistratiEntraVoceDiscussioneLeggiModificaModifica wikitestoCronologiaRicerca

Cerca all'interno di Wikipedia
Vai
Pagina principale
Ultime modifiche
Una voce a caso
Vetrina
Aiuto
Sportello informazioni
Comunità
Portale Comunità
Bar
Il Wikipediano
Fai una donazione
Contatti
Strumenti
Puntano qui
Modifiche correlate
Carica su Commons
Pagine speciali
Link permanente
Informazioni sulla pagina
Elemento Wikidata
Cita questa voce
Stampa/esporta
Crea un libro
Scarica come PDF
Versione stampabile
In altri progetti
Wikimedia Commons
Wikispecies
Wikiquote
Wikizionario
In altre lingue
Alemannisch
Deutsch
English
Español
Français
Occitan
Picard
Português
中文
Altre 202
Modifica collegamenti
Questa pagina è stata modificata per l'ultima volta il 27 feb 2017 alle 10:56.
Il testo è disponibile secondo la licenza Creative Commons Attribuzione-Condividi allo stesso modo; possono applicarsi condizioni ulteriori. Vedi le Condizioni d'uso per i dettagli. Wikipedia® è un marchio registrato della Wikimedia Foundation, Inc.
Politica sulla privacyInformazioni su WikipediaAvvertenzeSviluppatoriDichiarazione sui cookieVersione mobileWikimedia Foundation Powered by MediaWiki
